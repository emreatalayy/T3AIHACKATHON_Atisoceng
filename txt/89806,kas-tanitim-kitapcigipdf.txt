Ücretsizdir hatta binlerce mil katederler. Bilim adamları Caretta carettaların yön bulma duygularını uzun 
yıllar incelemeleri neticesinde, kaplumbağaların dünyanın manyetik alanının açı ve yoğunluğunu 
bulabildiğini göstermiştir. Kaplumbağalar bu sayede gitmek istedikleri yerin enlem ve boylamlarını 
bulup, yönlerini belirleyebilmektedir.  
İnanmak oldukça güç ama yumurtadan çıkan minicik Caretta caretta ara vermeden 20 saat 
yüzebilmektedir. Beslenme alışkanlıkları incelendiğinde etobur oldukları ve istiridye, sünger, 
yengeç, denizanası ile beslendikleri görülür. Erişkin bir dişi kaplumbağa yumurtlama döneminde 
geceleri ve 2 kez yuva yapmaktadır. Bu dönemde oldukça duyarlı olan kaplumbağalar, insan 
varlığına ve suni aydınlatmalara karşı tepki vererek, yumurta yapmadan tekrar denize dönerler. 
Yuvasına ortalama 100 yumurta bırakan dişi kaplumbağa, ortalama 45-65 gün kuluçkaya yatar. 
Yavruların yumurtadan çıkışı gece olur. Araştırmalar, yumurtadan yeni çıkan yavrunun yönünü 
ufuk aydınlığını kullanarak bulduğunu; kumsalda bulunan farklı suni ışıkların yönünü şaşırmasına 
neden olduğunu göstermiştir. Bu durum ise yavrunun ölümü demektir. Milyonlarca yıldır 
nesillerini sürdürmeyi başaran dünyadaki en eski canlı türlerinden olan Caretta carettalar, gelişen 
sanayileşme ve insan aktiviteleri sonucunda kirlenen dünyada nesillerini devam ettirebilmek için 
büyük mücadele vermektedirler. Özel koruma alanları sayesinde türün devamı için uygun olanaklar 
sağlanmaya çalışılmaktadır. Turistik alan kapsamındaki bu bölgelere giden ziyaretçiler de konuyla 
ilgili bilgilendirilip, hassasiyet göstermeleri sağlanmaktadır. 
 )SAKLIKENT
Benzersiz doğa ve macera sunan bir kanyon, 
sonrasında sizi bekleyen lezzetli alabalık keyfi ve 
ağaç evlerde dalacağınız serin bir uyku. 
Akdeniz’in muhteşem doğa güzellikleri arasında 
sayılan Saklıkent, Kaş’ın benzersiz turizm cazibe 
mekânıdır. Kaş’a 60 km. mesafededir ve yöre 
halkının anlattığı kadarıyla bir çoban burayı 
bulmuştur. Doğa güzelliği, daha sonradan 
turistik açıdan değerlendirilerek, hizmete 
sunulmuştur. Macera severlerin tercih ettiği 
Saklıkent Kanyonu’na 100 m. uzunluğundaki ahşap bir köprüden geçerek ulaşabilirsiniz. Köprü 
güvenli olmasına rağmen, kanyonun yüksekliği macera heyecanıyla içinizi saracaktır. 18 km. 
uzunluğa sahip kanyonun yaklaşık 6 km. mesafesi yürüyüş için önerilmektedir. Ayak seviyenizden 
başlayan su, bazı yerlerde dizlerin hizasını geçmekte, havanın sıcaklığına rağmen suyun soğukluğu 
turistleri etkilemektedir. Suyun akım gücüyle mücadele ederek yürümeye çalışan turistler, 
kanyonda heyecanla ilerleyerek, yüksek ve yarık kaya dokularını, farklı noktalardan sızan suları 
ve bitki dokusunu gördükçe hayrete düşerler. Doğa ile yapılan eğlenceli mücadele ve macera dolu 
yürüyüşün ardından, kanyon çevresinde bulunan otantik restoran ve balık çiftliklerinde alabalık 
yemenin tadını çıkarabilirsiniz. Restoranlar, mini göletlerin üzerine ahşap desteklerle yapılmış 
olup, birbirlerine küçük köprülerle bağlanmıştır. Restoranların her yeri çiçeklerle bezelidir ve 
etrafını yemyeşil ağaçlar kaplamaktadır. Minik göletlerde yüzen ördekler, etrafınızı saran kuş ve 
su sesleri harikadır. Alabalık havuzlarını görebilir, istediğiniz balığı pişmesi için seçebilirsiniz. 
Ağaçların gölgesinde yenen lezzetli balık ve salatadan sonra keyfinizi hamaklarda sürdürebilirsiniz. 
Kanyondan sonra biraz daha macera istiyorsanız, Saklıkent yakınlarında bulunan river-tubing, 
çamur banyosu gibi etkinliklere katılabilirsiniz. 
Alışveriş mekânlarında anı olarak alabileceğiniz hediyelik eşyalar, yöreye özgü baharat, 
keçiboynuzu pekmezleri ve ballar oldukça lezzetlidir. Ayrıca pek çok türde bulabileceğiniz takılar, 
dekoratif ev eşyaları, geleneksel el sanatları dikkat çekmektedir. Saklıkent’e yapacağınız seyahat 
genellikle günübirlik olmakla birlikte bu geziyi konaklamalı hale dönüştürmek sizin elinizdedir. 
Doğanın bozulmasına izin vermeden hazırlanan ağaç evlerde konaklamak müthiştir. Metrelerce 
yükseklikte ve her çocuğun düşlerinde yer alan ağaç evler Saklıkent’te düşlerinizi gerçekle 
buluşturmak için yapılmıştır. Doğa dostu olarak yapılan ağaç evlerde günün tüm sıcaklığına rağmen 
gece rahatlatan su sesleri arasında, tatlı ve serin ve bir uykuya dalabilirsiniz.
Kayıp Cennet
 )KAŞ’IN YAYLALARINI VE KÖYLERİNİ GEZELİM
Felen Yaylası (Phellos): Kaş’a 12 km. mesafede Felen Yaylası üzerinde, çevreye hakim tepelerde 
kurulmuştur. Phellos M.Ö. IV. yüzyılda oldukça önemli bir kentti. Antiphellos şehri, Phellos’un 
limanı idi. Phellos şehrinin etrafını çevreleyen surlardan bir bölümü hala ayaktadır. Kentte bulunan 
rölyeflerle bezeli bir lahit, M.Ö. 4.yüzyıla ait diğer lahitler ve ev tipinde kayadan kesilmiş mezarlar 
kenti çevreler. 
Gömbe: Kaş’a 60 km. mesafede, Elmalı yolu üzerinde bulunur. Yol boyunca çam ve sedir ağaçlarıyla 
kaplı ormanlar adeta köyleri gizlemeye çalışır görünümdedirler. Gömbe, soğuk suları ve elma 
bahçeleriyle ünlü bir yayladır. Turistik amaçlı hizmet veren konaklama merkezleri, yöreye ait 
kokulu otlardan hazırlanan geleneksel yemeklerin lezzeti, tabiatla bütünleşmenize yardımcı 
olacaktır. Bölgenin en yüksek dağı olan Akdağ (3024 metre) buradadır. Yeşilgöl ve Uçarsu, yaz 
sıcağından kaçmak, doğa yürüyüşü yapmak isteyenler için serin ve temiz havası ile idealdir. Yöre, dağlardan toplanan kar ile yapılan dondurması ve kar 
şerbetiyle ünlüdür.
Bezirgan (Pirha): Önemli bir yayla köyüdür. 
Köyden 20 dakikalık bir yürüyüşle ulaşılır. Antik 
kent denizden 850 metre yüksekte kurulmuştur. 
Kaya mezarları oldukça fazladır ve yönleri 
denize doğrudur. Lahitler ise dağınık bir şekilde 
sıralanmıştır. Pirha’da birçok heykel ve rölyef 
bulunmuş olup, Antalya Müzesi’nde sergilenmektedir.
Sütlegen (Nisa): Kaş’a 60 km. mesafededir. 
Önemli bir yayla köyüdür. Ören yeri, köyden 15 
dakika mesafededir. Şehrin Likçe ismi olan Neiseus, 
tiyatronun duvarında yazılmaktadır. Nisa’da Likya 
ve Roma Devri’nden kalma tarihi kalıntılar bulunur. 
Bazı lahitlerin ön cephelerinde, mızrak, kalkan, kadın 
ve erkek tasvirlerine rastlanmıştır. Likya Birliği 
Devri’nde bastırılan sikkeler, Antalya Müzesi’nde 
sergilenmektedir.
Sıcak İskelesi (Aperlai): Sıcak Yarıdamadası 
üzerinde, Sıcak İskelesi’ndedir. Buraya Kaş’tan yada 
Üçağız’dan kiralanan teknelerle; karadan ise Kılıçlı’da 
bulunan Apollonia antik kenti gezilerek ulaşılabilir. 
Ele geçen sikkelerden, bir Likya şehri olan Aperlai’nin 
tarihinin M.Ö. V. veya IV. yüzyıla kadar indiği anlaşılır. 
Deniz kenarında surlar görmek mümkündür. Antik 
kentte, üç adet kemer, bir kilise kalıntısı ve çok 
sayıda lahit bulunmaktadır. Bir mezar kalıntısı ve rıhtım deniz içerisinde kalmıştır.
Belenli (İsinda): Kaş’tan 13 km. mesafede Belenli köyünün hemen yakınındaki tepe üzerinde 
kurulmuştur. İsinda küçük bir Likya şehridir ve etrafı surlarla çevrilidir. Kentte yer alan akropolün 
ortasında Likya yazıtlı iki ev tipi mezar ilgi çekicidir. Ayrıca birçok kaya mezarı ile Roma Devri’ne ait 
Likya tipi lahitler günümüze kadar varlığını sürdürmüştür.
Dirgenler (Dereağzı-Şişama Kilisesi): Kaş’tan 31 km mesafede bulunan Kilise 6. Yüzyılda inşa 
edilmiştir. Likya dönemi’nde 9. ve 10. Yüzyıl Likya’sının Myra’ya bağlı en önemli kilisesi olduğu 
söylenmektedir.Kilise çevresinde yol kalıntısı, şehrin kale duvarları, su sarnıçları bulunmaktadır. 
Kayalara oyulmuş mezarlar ve lahitler bulunmaktadır.
Kasaba Nasrettin Camii: Kaş’a 21 km mesafede Kasaba Köyünde bulunan camii 1772 yılında 
yapılmıştır. Kesme taştan inşa edilen tarihi yapı,kare planlı ve üç kubbeli mimarisi ile dikkat 
çekicidir.
Sahil Kılınçlı (Apollonia): Kaş’a 22 km mesafede, Kekova yolu üzerinde (Kılınçlı Köyü’nde) Likya 
Birliği’ne bağlı olarak M.Ö.4.yy.da kurulmuş bir kenttir. Şehir L harfine benzeyen bir kayalığın 
üzerindedir ve kenti çevreleyen surların bir kısmı ayakta kalmıştır. Akropole çıkarken lahitlerin yanı 
sıra 6 adet prizma gövdeli mezar anıtı ve üzüm salkımlı tasvirlerin bulunduğu kabartmalı mezar 
dikkat çekicidir. Kentte Bizans Kilisesi ve batısında Likya Tiyatrosu, bir hamam yıkıntısı ve sarnıç da 
yer almaktadır.
 )KAŞ’IN YAKIN ÇEVRESİ VE TURİZM POTANSİYELİ 
Yavu (Kyaenai): Kaş-Kale yolu üzerinde bulunan Yavu köyünde, 200 metre kadar yükseklikte 
sarp kayalar üzerinde kurulmuştur. Demre’ye bağlıdır ve Kaş’a 23 km. mesafededir. Kyaenai, 
tarihi M.Ö. 4. yüzyıla kadar çıkan bir Likya şehridir ve etrafını 450 metre uzunlukta bir sur çevirir. 
Surun batı ve kuzey kısımlarında üç kapı yer alır. Tepenin güney eteğinde günümüze kadar sağlam 
olarak gelebilmiş 25 oturma sıralı bir tiyatro bulunmaktadır. M.S. 2. yüzyılda yapıldığı sanılan bu 
tiyatrodan, Trysa, Apollonia antik şehirleri ve koylar görünmektedir. Tiyatro ile akropol arasında 
yer alan nekropol alanında Roma Dönemi’ne ait irili ufaklı birçok lahit bulunur. Bazıları rölyeflerle 
bezeli olup, M.Ö. 350’ye tarihlendirilir. Antik kentte, M.Ö. 3. yüzyıla ait kaya mezarları, kabartmalı 
Likya yazıtlı lahitler, kütüphane, hamam ve su sarnıcı kalıntıları vardır.
Kekova: Doğa ile tarihin bütünleştiği ve turkuaz denizin binlerce koyla çevrildiği bir yeryüzü 
cennetidir. Kekova, kıyıda kurulmuş Üçağız (Theimussa) ve buradan teknelerle ulaşılan Kaleköy 
(Simena) ve karşısında uzanan ve Batıkşehir’in yer aldığı Kekova Adası”nı kapsar. Yüzlerce yatın 
demirlediği eşsiz koylar ve balıkçı köyleri her yıl milyonlarca yerli ve yabancı turisti bu eşsiz 
mekâna çekmektedir.
Üçağız (Theimussa): Kaş’a 36 km. mesafede bulunan Üçağız’ın üç tarafı denizlerle çevrilmiş doğal 
koyları, tabii bir barınak gibidir. Antik kentin tarihi, bir kitabeye göre M.Ö. 4. yüzyıla kadar indiği 
anlaşılmaktadır. Üçağız’da pek çok mezar kalıntısı vardır. Küçük bir kapı ve kayalık üzerinde kule 
kalıntısı görülür. İskelenin hemen arkasında bulunan ev tipi mezar M.Ö.4. yüzyıla ait olup üzerinde çıplak, genç bir erkek tasviri vardır. Doğudan denizin hemen yanında her biri üzerine binmiş hissi 
uyandıran birçok lahit görülür. Bu mezarların çoğu Roma Dönemi’ne aittir. Şehrin doğu ucunda 
kayaların kesilmesiyle 28 metre uzunlukta, 8 metre genişlikte bir iskele bulunmaktadır. Üçağız 
doğal limanı ile yat turizmi açısından önem taşır ve buradan kiralanan teknelerle Kaleköy ve 
Kekova Adası’na seyahatler gerçekleştirilir. Birbirinden lezzetli yemeklerin yapıldığı restoranlar ve 
güzel manzara turistlerin favorisidir.
Kaleköy (Simena): Eski Simena antik kenti üzerinde kurulmuş olan Kaleköy, Yarımada şeklinde 
olup, ulaşımı teknelerle sağlanmaktadır. Burada eski tarih ve bugünkü yaşam iç içedir. Kentin tarihi 
M.Ö. IV. yüzyıla kadar inmektedir. Deniz içerisinde bir lahit dikkat çekici olup, adeta Simena’nın 
simgesi olmuştur. Yumuşak bir yürüyüş ile tepeye tırmanarak, Ortaçağ”da kullanılmış olan 
kaleye ulaşılır. Kaleden, Kekova Adası’nın ve koyların nefis görünümü seyre değerdir. Ayrıca, Kale 
içerisinde doğal kayaya oyulmuş 7 oturma sırası ile 300 kişilik bir tiyatro bulunur. Kıyıda hamam ve 
kitabesi yer alır. İkisi ev tipi olmak üzere burada bir çok mezar görülmektedir. 
Kekova Adası (Batık Şehir): Bölgeye adını veren 
ada, Kaleköy’ün önünde yer alır. Teknelerle on 
dakika sürer. Ada üzerinde bulunan Tersane 
Koyu’na tekneler yanaşabilirler. Burada Bizans 
Devri’ne ait bir kilisenin apsisi yer alır. Adanın 
tarihi kesin olarak bilinmemekte olup, tarihi 
kalıntılarla doludur. Batıkşehir üzerinden teknelerle 
geçilirken, su altında kalan batık şehrin izleri ve 
merdivenler görülebilir. Milli park ilan edilen bölge, 
koruma altına alınarak, burada sualtı dalış yapmak 
yasaklanmıştır.
 )KAŞ’IN ÇEKİM DİNAMİĞİ: TURİZM AKTİVİTELERİ
Sualtı Dalışları: Son yıllarda Kaş, dünyanın önemli 
turizm amaçlı sualtı dalış merkezlerinden bir tanesi 
olmuştur. Yat limanında bulunan dalış kulüpleri, her 
yıl binlerce yerli ve yabancı turiste, Akdeniz’in en 
eski batıklarını göstermek için olanak sunarlar. 1986 
yılında başlayan sualtı dalışları, Kaş için ideal koşulların 
buluşması olarak tanımlanmaktadır. Günümüzde Kaş’ın 
Akdeniz’deki en büyük rakibi Kızıldeniz olmuş, yarışır 
hale gelmişlerdir. Denizin temiz ve dalışa uygun olması, 
sualtı flora ve faunanın zenginliği, kayalık dip yapısı, 
yaz mevsiminde 40-50 metreye ulaşan görüş mesafesi, 
Kaş’ın haklı olarak zirveye ulaşmasını sağlamıştır. 
Dünyanın en eski batığı olan Uluburun(III) en favori 
sualtı dalış alanları arasındadır. Dünyanın, özellikle 
sualtı hayranlarının ve dalgıçların bölgeye ilgisinin 
artması üzerine Uluburun’un yeniden canlandırılması 
fikri doğar. Kaş Kaymakamlığı, Kaş Belediyesi, 
360 Derece Tarih Araştırmaları Çalışma Grubu ve 
bölgede bulunan dalış merkezleri, Uluburun Gemisi’ni 
yapmak için ortak çalışma başlatırlar. Tekne ustası 
Hayrullah Kes orijinaline uygun olarak gemiyi yapar, 
ve ‘’Uluburun III’’ ismiyle 29 Ekim 2006 tarihinde büyük bir coşkuyla, Kaş yakınlarındaki Hidayet 
Koy mevkiinde deniz dibine indirilir. Uluburun III önce 18 m. derinlikte sabitlenir, kopan halatlar ve 
akıntının şiddetinden dolayı 32 m. derinliğe kayar. Daha sonra karaya bağlanan halatlar sayesinde 
sabitlenir. Uluburun III, sualtı arkeolojisinin, tarihin ve sualtı dokusunun olağanüstü gizemlerini 
Kaş’ın derinliklerinde tatmanızı sağlayacaktır. 
Kaş ve civarında birbirinden etkileyici deniz mağaraları bulunmaktadır. Bu mağaralara teknik 
donanımlı dalışlar yapmak ve bazılarında yüzmek mümkündür. Mağaralara mutlaka uzmanlar 
eşliğinde ve onların verdiği uyarılar dikkate 
alınarak gidilebilir. Bunlar: Kekova Adası Deniz 
Mağarası, Aşırlı Adası Deniz Mağarası, Güvercin 
İni Deniz Mağarası ve en ünlüsü Mavi Mağara’dır. 
Kaş’a 19 km., Kalkan’a ise 6 km. mesafede olan Mavi 
Mağara bir deniz mağarasıdır. 
Yamaç Paraşütü: Yemyeşil dağlar, Pırıl 
pırıl gökyüzü ve turkuaz deniz…Bu davetkar 
tanımlamalar sizi yamaç paraşütüyle 
buluşturabilir. Son dönemlerde yapılan araştırmalar Kaş’ın yamaç paraşütü için yeryüzü şekilleri ve iklim 
açısından Türkiye’nin en uygun yerlerinden bir tanesi olduğunu göstermiştir. Uçuşlar donanımlı 
malzemelerle, uzman kişilerin kontrollerinde gerçekleşmektedir. Profesyonel kulüplerin uzmanları 
sizleri yapacağınız atlayışla ilgili bilgilendirip, eğitime tabii tutuyorlar. Özel ulaşım araçlarıyla 
keyifli bir yolculuk yaparak, atlama noktasına geliyorsunuz. Yamaç paraşütünün başlangıç 
aşamasını oluşturan atlama noktanız 650 metre yükseklik veren Kırdavlı Tepesi’dir. Kendinizi 
hazır hissettiğinizde, eğitmen partnerinizle birlikte gökyüzüne teslim oluyorsunuz. Siz içinizdeki 
tatlı heyecan duygularıyla Kaş’ın doyumsuz manzarasını kuşbakışı izleyebilirsiniz. Bulunduğunuz 
ortamın keyfinin yanında, rengârenk paraşütünüzle havada süzülmeniz de Kaş’ın ziyaretçilerini 
büyüleyecektir.  
Kano: Kaş, doğal dokusu ile nehir ve 
deniz kanosu için keyifli olanaklar 
sunmaktadır. 
Kızılcadağ’ın gizemli bir mağarasının 
içinden doğan Eşen Çayı, tüm Likya 
kentlerini ve büyüleyici güzellikleri 
yararak ilerliyor. Sularında barındırdığı 
hızı, sükuneti ve gücü, Kaş’ta sizlerle 
nehir kanosunda paylaşmak istiyor. 
Kaş’a 45 km. mesafede bulunan 
Eşençayı, nehir kanosu için oldukça uygundur. Bölgenin seyahat acentaları, macera dolu kano 
turları düzenlemektedir. Tur, Kınık Beldesi’nde başlar ve yaklaşık 15 km.lik mesafe kanolarla 
geçilerek, Patara kumsalına ulaşılır. Eşen Çayı’nın oldukça sakin akması nedeniyle, herhangi bir 
tehlike yoktur. Nehir çevresinin manzarası ve bitki örtüsü etkileyicidir. Tur sırasında, yemek, yüzme 
ve çamur banyosu molası verilir. Birbirinden neşeli ortamlarda geçen aktiviteler, şarkılar ve danslar 
eşliğinde yapılır ve anılarınızı ölümsüzleştiren fotoğraflarla sizlere sunulur. 
Kaş’ta hava sıcak, deniz serin ve turkuaz; bu güzelliğin içinde kanonuzla süzülmeniz sizi 
özgürleştirecek. Denizde yapılan kano sporu için, Kaş’tan arabalarla Üçağız  köyüne gidilir. 
Yaklaşık 4 saat süren tur, oldukça renkli ve keyifli geçer. Burada kanolara binilerek, eşsiz koylar, 
tarihi güzellikler, Batık Şehir, Simena gezilir. Kano eşinizle birlikte uyum ve mücadele ruhunu 
yansıtacağınız aktivitede, denizde keyifle süzülerek mutluluğu tadarsınız. Tatlı yorgunluğunuzu 
koylarda verilen yemek molalarıyla giderir; deniz ürünleri ya da lezzetli yöre yemekleriyle enerjinizi 
tazelersiniz. 
Doğa Yürüyüşü: Kaş’ta, Likya şehirleri birbirine 
oldukça yakındır. Arkeolojik merkezleri görmek 
isteyenler, yürüyüş güzergâhlarında bu kentleri 
gezebilir ve tanıyabilirler. Yarımada, Limanağzı, 
Gedife Tepesi, Çukurbağ Köyü, Pınarbaşı Köyü, 
Phellos Antik kenti, Yeniköy, Gökçeören, Asaz 
Dağı ve Gömbe Yaylası, Yeşil Göl, Uçarsu 
Şelalesi, Subaşı Yaylası alternatif yürüyüş 
parkurlarıdır. Trekking rotaları rahatlıkla 
yürünebilir patikalarıyla doğaseverlerin 
favorisidir. Sedir ormanlarının kapladığı tepeler, 
etkileyici görseller sunan kanyonlar, tarihi ve 
arkeolojik mekanlar, keçiler, koyunlar, sincaplar 
ve buram buram kekik kokuları arasında sağlık 
ve huzurla buluşursunuz. Rotanızda bulunan köyler misafirperverlikleri ile sizleri konuk ederler. 
Yöre yemeklerinin ve soğuk ayranların eşlik ettiği mola anları unutulmazdır. Dünyanın sayılı 
Yürüyüş rotalarından biri olan LİKYA YOLU’nun önemli bir bölümü Kaş İlçesi sınırları içerisinde yer 
almaktadır. Likya Yolunda yürüyen yerli ve yabancı konuklar hem tarihi kentleri ziyaret etmekte 
hem de doğanın kucağında, şehrin gürültüsünden uzakta kendilerini doğa ile baş başa hissetmenin 
zevkine ulaşmaktadırlar. Mavi Yolculuk: Kaş, ‘Mavi Yolculuğun’ önemli duraklarından ve 
başlama yerlerinden bir tanesidir. 
Denizle olan beraberliğinizin başladığı Mavi Yolculuk, denizin 
tadını çıkarırken, doğanın güzelliğini doyasıya hissetmenizi de 
sağlayacaktır. Tekneler ve yatlarla yapılan keyifli yolculuk, cennet 
koyları, doğanın bakirliğini, limanları, denizin zengin faunasını 
keşfetmenizi sağlayacaktır. Mavi Yolculuk 3 gün 3 gece ve 7 gün 
7 gece gibi alternatifler sunmakta olup, tercih sizindir. Yatlarda 
sunulan lezzetli Akdeniz Mutfağı’nın yanı sıra, demirlenen 
limanlardaki balıkçı restoranlarının mönüsünden de tadabilirsiniz. 
Kaş Yat Limanı’nda konaklayan teknelere donanımlı teknik olanaklar 
yetkili uzmanlarca sunulmaktadır. 
Balıkçılık: Kaş, Akdeniz’in en temiz ve berrak sularının bulunduğu, 
kirlenmenin olmadığı bir ilçedir. Bu yüzden, balık ve deniz ürünleri 
avcılığı gelişmiştir. Mercan, ıstakoz, palamut, kefal, kaya sokarı, orfoz, ahtapot, barbunya en 
çok avlanan balık türleridir. Son yıllarda, Gömbe, İslamlar köyü ve Saklıkent’te alabalık çiftlikleri 
kurulmuş olup, ziyaretçilere hizmet vermektedir.
Plajlar: Sapsarı kum ve mavi denizin buluştuğu mekânlar, Kaş’ın benzersiz plajlarının adresleri 
olmuşlardır. İlçede bulunan Küçükçakıl, Büyükçakıl, İnceboğaz, Akçagerme, Seyret Çakılı ile 
Limanağzı önemli plajlardır ve yüzme tutkunları için idealdir. Denizin berrak güzelliğinde yüzmek, 
kumsallarda güneşlenmek ve plajlarda sunulan soğuk içeceklerle serinlemek oldukça keyiflidir. 
Bir doğa harikası olan Kaputaş Plajı Kaş’a 19 km. mesafededir. Plaja 192 basamakla plaja inilmesi, 
kumunun altın sarısı rengi ve turkuaz denizin güneşle parlaması plajın çekiciliğini artıran 
özellikler arasında yer almaktadır. Turistlerin ilgi odağı olan bakir plaj, sunduğu manzara ile sizi 
dinlendirerek, büyük bir enerjiyle dolmanızı sağlayacaktır. Kaş ilçemize 45 km. uzaklıktaki dünyanın 
en uzun kumsal plajlarından biri olan Patara plajı yaklaşık 18 km uzunluğundaki kumlarıyla yerli ve 
yabancı konukların cazibe merkezidir.
Kaş El Sanatlarını Görmeli, Alışverişin tadını çıkarmalısınız.
Kaş ve çevresinde el yapımı kilim ve dokumalar üretilmektedir. Yöreye özgü “Barak Kilimi” ve keçi 
tüyünden üretilerek dokunan “Kılçar” oldukça tanınmıştır. 
Kaş’ta dastar, tülbent ve rengârenk yemeniler üretilip, hediyelik eşya olarak satılmakta, kimi 
zaman saçları, kıyafetleri ve sandaletleri süslemektedir. Köylere yapacağınız seyahatler sayesinde 
el sanatlarının atölyelerini, yapım evrelerini ve çeşitlerini görme şansınız olacaktır. Ayrıca ceviz 
ağacından süslemeli çeyiz sandıkları, sehpalar, tahta kaşıklar yöreye özgüdür. Yöre halkı, kültürel 
zenginliğin yansıması olan el sanatlarını ve yeni nesillere aktarmaya çalışmaktadır. Göz alıcı el 
sanatları, turistlerin büyük beğenisini kazanmakta olup, Kaş anısı olarak tercih edilmektedir. 
Kaş merkezde bulunan çarşı ve dükkânlarda birbirinden güzel hediyelik eşyalar bulabilirsiniz. Kaş’ın 
yöresel el sanatlarıyla modernize edilen giysi ve çantalar ile deri kıyafetler turistlerin ilgi odağıdır. 
Ayrıca gümüş ve altın takılar büyük beğeni kazanmaktadır. Özellikle yöresel yemenili sandaletler, 
elbiseler göz alıcıdır. Yörenin özelliklerini ve zenginliklerini yansıtan hediyelikler arasında Likya 
kültürünü yansıtan objeler, anı olarak tercih edilmektedir. Ayrıca Kaş’ın Cuma Pazarı da büyük 
rağbet görmekte olup, yörenin ve Meis Adası’nın tercih ettiği alış-veriş mekânları arasındadır. 
Yöreye özgü Keçiboynuzu pekmezi, çam balı ve Kaş peynirleri büyük beğeni toplamaktadır.
Kaş Mutfağı: Zengin Türk Mutfağı, 
Akdeniz’de tüm güzelliği ile yeni lezzetlerle 
buluşmaktadır. Her derde deva, binlerce 
yılın şifası zeytinyağı Kaş Mutfağı’nın 
başköşesinde bulunmaktadır. Yörede yetişen 
sebzelerden yapılan zeytinyağlı yemekler, 
sağlık ve lezzet sunar. 
Kaş’ta kahvaltının keyfi bambaşkadır. Meşhur 
peynir çeşitleri, zeytinler, keçiboynuzu 
pekmezi, üzüm pekmezi, karakovan balı, çam 
balı ve reçel çeşitleri masanızı donatacaktır. 
İçecek olarak, çay, adaçayı, kekik ya da 
taze sıkılmış meyve suları güne sağlıkla başlamanızı sağlar. Deniz ürünlerinin çeşitliliği ve tazeliği, 
mutfağın vazgeçilmezi olmasını sağlamıştır. Geleneksel ve modern restoranların, bol miktarda 
bulunduğu Kaş’ta bölgenin pek çok balık türünü yeme şansınız vardır. Turistlerin favorisi mercan ve 
kalkan balıkları olup, balık çorbası da meşhurdur. Her türlü et yemeklerinin yapıldığı Kaş Mutfağı, 
çeşitlilik açısından geniş bir yelpaze sunmaktadır. Zevkinize uygun yemekleri, deniz manzarası 
eşliğinde tadabilirsiniz.
Yörenin ürünleri ile yapılan salatalar, çeşitli kokulu otlar ve baharatlarla tatlandırılarak da 
sunulmaktadır. Dalından koparılmış tazelikte meyveler ve meyve suları tüm lezzeti ve vitaminleri 
ile yemeğinize eşlik etmektedir. 
Tatlı çeşitleri çok fazla olduğu için seçim yapmakta zorlanabilirsiniz. Geleneksel Türk tatlılarını 
seçme şansınızın yanı sına dondurma mutluluğunuz olduğunu hatırlatalım. Özel ve geleneksel 
yöntemlerle yapılan dondurmaların içinde, yörenin tüm meyvelerin özünü ve lezzetini bulabilirsiniz. 
Kaş’da Eğlence Hayatı: Doğanın güzelliği ve havanın bol oksijen yüklü olmasının yanı sıra Kaş’ın 
sahip olduğu turizm değerleri ve aktiviteler günlerinizin dolu dolu ve farklı geçmesine sebep 
olacaktır. Gündüz yapılan faaliyetler, gecelerde yerini keyifli eğlence anlarına bırakacaktır. Kaş’ı 
kuşatan turkuaz suların mehtapta renk değişimlerini müzik eşliğinde izleyerek huzur bulmak 
isterseniz, restoran ve otellerin programlarına katılabilirsiniz. İlçe merkezi gece boyunca turistlerle 
dolu ve canlıdır. Barların, diskoların bunduğu sokaklar, renkli ve farklı alternatifler sunmaktadır. 
Bunlar arasından zevkinize uygun eğlence olanaklarını tercih edebilirsiniz. 
Konaklamanın keyifli adresi: Turizmin benzersiz adresi Kaş, konaklama olanaklarıyla da keyifli 
alternatifler sunmaktadır. Farklı ve estetik mimariye sahip otelleri, konforu da beraberinde 
getirmektedir. Butik otellerin yanı sıra motel ve pansiyonlarda oldukça fazladır. Kaş merkezde 
bulunan konaklama tesisleri, plajlara oldukça yakındır. Kaş Yarımada’da bulunan otellerin 
manzarası ise benzersizdir. 
 )FESTİVAL VE TURİZM ETKİNLİKLERİ
Kaş Likya Uluslararası Kültür ve Sanat Festivali
Kaş Belediye Başkanlığınca her yıl Haziran ayının son haftasında düzenlenmektedir.
Kiralık Araba Servisleri (Rent a car) turistik ziyaretinizi kolaylaştırabilir 
Kaş’da yapacağınız turistik ziyaretlerde araba kiralayarak, turlarınızı kendiniz planlayabilirsiniz. 
İlçede bulunan araba kiralama şirketleri ve acentaları donanımlı olanakları ile hizmet vermektedir.
 BUNLARI YAPMADAN KAŞ’DAN AYRILMAYINIZ
• Antiphellos’u görmeden, Likya medeniyetini tanımadan, 
• Uluburun Batığı’na (Uluburun3) sualtı dalışı yapmadan, 
• Kaputaş Plajında Turkuaz denizle buluşmadan,
• Yamaç Paraşütü yapmadan, Mavi Yolculuğa katılmadan,
• Patara’da Caretta Carettaların üreme alanlarını görmeden,
• Uçsuz bucaksız çölleri andıran Patara Plajında yürümeden,
• Dünyanın en eski Meclis Binası’na sahip antik Patara kentini görmeden, 
• Saklıkent’te kanyon turu yapmadan, alabalık yemeden,
• UNESCO Kültür Mirası’ndaki Ksanthos’u görmeden, 
• Limanıyla ve plajlarıyla gözalan Kalkan’da konaklamadan,
• Batık Şehrin(Kekova) gizemini hissetmeden, 
• Kaş’ın gece hayatıyla tanışmadan, eğlence mekanlarını ziyaret etmeden,
• Kaş Mutfağı’nı tatmadan, Mercan ve Kalkan yemeden,
• Tahıl Ambarlarını görmeden,
 KAŞ’DAN AYRILMAYINIZ.
Kaputaş Plajı
Kaş-Kalkan-
PataraAKDENİZ’DE EŞSİZ BİR BELDE, LİKYA’NIN KALBİ, GİZEMLİ CENNET...

 )CARETTA CARETTALAR PATARA’DA
Olağan üstü güçlü sezgilerini ve mücadele yeteneklerini 
milyonlarca yıldır sürdüren Caretta carettaları yakından 
tanıyalım. 
Bilimsel araştırmalar, deniz kaplumbağalarının yaklaşık 95 
milyon yıldır dünyamızda yaşamakta olduğunu; atalarının 
ise yıllar önce, dinozorların yaşadığı devirde, deniz ortamına 
geçen dev kara kaplumbağaları olduğunu göstermiştir. Bilim 
adamları bunların yedi değişik türünün dünyamızı çevreleyen 
sıcak ve ılıman okyanuslarda hâlâ yüzdüğünü belirtmektedirler.  Oksijeni hava yoluyla alan ve 
uzun süre su altında kalabilen bu müthiş canlılar, yumurtlama dönemleri haricinde karaya çıkmaz 
ve suda yaşarlar. Nesli tükenme tehlikesi altında bulunan Caretta carettalar, sadece yumurtlama 
dönemlerinde karaya çıkarlar. Ortalama ömürleri 47 ile 62 yıl arasında olan Caretta carettalar, 
70-75 cm. boyunda ve 50-55 cm. genişliğindedir. 
Caretta carettaların yuva yapmak için yoğun olarak seçtikleri alanlar Umman’daki Masirah Adası, 
Akdeniz Bölgesi’nde Yunanistan ve Türkiye sahilleridir. Deniz kaplumbağalarını korunması amacı 
ile izleme ve değerlendirme komisyonu kurulmuş ve komisyonca üreme alanı olarak 17 alan 
belirlenmiştir. Bunlar: Anamur, Samandağ, Belek, Dalyan, Dalaman, Demirtaş, Ekincik, Fethiye-Çalış, 
Tekirova, Gazipaşa, Göksu Deltası, Kumluca, Kızılot, Kazanlı, Akyatan, Demre ve Patara sahilleridir. 
Dişi Caretta caretta’lar yumurtalarını bırakmak için doğdukları sahili ya da oraya çok yakın 
sahilleri tercih etmektedirler. Bu yüzden daha önce yuva yapılan kumsalı bulmak için yüzlerce karşı direnemeyeceklerini görerek, eli silah 
tutamayan halkını Ksanthos Kalesi’nde 
toplayıp ateşe verdikleri ve askerlerin son 
kişiye kadar çarpışarak özgürlük uğruna 
benzersiz bir kahramanlık destanı yazdıkları 
Herodot’tan okunur. Ulusal dayanışma 
bilincine geçiş süreci, M.Ö.5. yüzyılda Pers 
ve Atina egemenliğini kabullenemeyip, 
bazı kentlerin kendi aralarında birleşmesi 
biçiminde sürer. Atinalı İsokrates’in M.Ö. 
4. yüzyıl başlarında, “Likyalılara hiçbir 
zaman hiçbir kimse bey olamadı” demesi de 
bundandır.
Likyalıların erken tarihlerde Anadolu 
halklarıyla ve kendi aralarında birleşerek 
sergiledikleri bu ulusal bilinç, M.Ö. 2. yüzyılın 
ilk yarısında resmen kurumsallaşmıştır. Çağdaş 
batı yönetimlerine örnek olan bu “Birlik Anayasası” Antik Dünyada tektir. Likya Birliği’nin Antik 
Çağ’da bilinen diğer birliklerden farkı, “ulusal” olmasıdır; çünkü birliği oluşturan kentlerin aynı 
soydan halklar olarak ortak bir tarihi geçmişi ve kültürü vardır. Devlet yapısı, Antik Çağ birlikleri 
arasında en demokratik olanıdır.
Birliğin bir meclisi vardır; 
üyeler burada toplanır, kararlar 
burada alınırdı. Her yıl seçilen 
Lykiarkh(başkan) kadın da olabilirdi. 
Görevi, toplantıları yönetmek ve 
alınan kararların uygulanmasını 
sağlamaktı. Meclis ayrıca atlı 
birlikler için birlik komutanı, deniz 
filosu için amiral, birlik sekreteri 
ve birlik hazinesinin denetiminden 
sorumlu haznedar seçer; kentlerin 
önemiyle orantılı olarak ortak 
mahkemeler kurar, hakimler atardı. 
Birlik kentleri, üzerinde Apollon ve 
Artemis’in başlarının betimlendiği, 
belirli ağırlıkta ortak sikke basardı. Romalı tarihçi Livius, Patara’yı “Likya Birliği’nin Merkezi” olarak 
tanımlamıştır.
 )İPUÇLARINIZLA TANIŞIN
Kaş• Işık ülkesi, 
• Mükemmel konfederasyon: 
Likya,
• Caretta carettalar, 
• Turkuaz Deniz, Kaputaş Plajı, 
• Mavi Yolculuk,
• Dünyanın en eski batığı: 
Uluburun 
• UNESCO Kültür Mirası’nda 
Ksanthos,
• Kalkan Yat Limanı,
• Batık Şehir Kekova’nın gizemi, 
• Kum tepeleriyle buluşan 
Patara Plajı,
• Dünyanın en eski Meclis Binası,
• Dünyanın en eski Deniz Feneri, 
• Saklıkent,
• Sualtı Dalış Merkezleri,
• Yamaç Paraşütü,
• Akdeniz’in sağlıklı, lezzetli 
mutfağı, yöresel özel tatlar… )KAŞ-KALKAN-PATARA
Doğal güzellikler, tarihi zenginlikler içinde serüven 
dolu bir yolculuk ve unutulmaz anılar sizi bekliyor.
 )KAŞ’IN TARİHÇESİ
Bulunduğu coğrafik konumu nedeni ile Kaş, tarihte 
Karia ve Likya Bölgeleri arasındaki bağlantıyı sağlayan 
yolların kesişme noktası olmuştur. Arkeolojik bulgular, 
kentin Likya dilinde Habesos yada Habesa olarak 
tanımlandığını, ilk çağlarda Antiphellos ismiyle 
anıldığını göstermektedir. Ticaret limanı olarak da dikkat çeken kent, tarihi süreçte bu 
önemini korumuştur. Makedonya Kralı Büyük İskender’in Anadolu Seferi, tüm Anadolu’yu 
etkilemiştir. Bölge Büyük İskender’in egemenliği altına girmiş; Büyük İskender’in genç yaşta 
ölümünden sonra Seleukoslar’la Ptolemaioslar arasında el değiştirmiştir. Roma Dönemi’nde 
önemi artan kent, Bizans Dönemi’nde ise Piskoposluk Merkezi olmuştur. Arkeolojik bulgular 
bu dönemde bölgenin yoğun olarak Arap akınlarına uğradığını; daha sonra da Anadolu 
Selçuklu topraklarına katılarak ‘Andifli’ ismiyle anıldığını göstermektedir. Anadolu Selçuklu 
Devleti’nin yıkılmasıyla, Tekeoğulları Beyliği şehrin yönetimini ele geçirmiştir. Daha sonra 
Padişah Yıldırım Bayezid zamanında Osmanlı Devleti’nin egemenliğine girmiş ve Osmanlılar, 
Teke Yarımadası’nın stratejik öneminin farkında olarak, ticari açıdan gelişimine katkıda 
bulunmuştur. 
Türkiye Cumhuriyeti’nin kurulmasıyla nadide bir ilçe olan belde, estetik coğrafyasının verdiği 
ilhamla yeni bir isim almıştır:
‘Kaş’, karşısında bir yay gibi uzanan Meis Adası, önünde masmavi göz bebeğini andıran 
sularıyla Akdeniz, etrafını çevreleyen Toroslar. Günümüzde ise doğal dokusu, tarihi ve 
arkeolojik zenginliği ile tercih edilen bir tatil destinasyonudur.
‘Kaş;  karşısında  bir yay gibi uzanan Meis Adası, 
önünde masmavi göz bebeğini andıran sularıyla 
Akdeniz, etrafını çevreleyen Toroslar. Günümüzde 
ise doğal dokusu, tarihi ve arkeolojik zenginliği 
ile tercih edilen bir tatil destinasyonudur. )KAŞ’IN COĞRAFYASI
Antalya ili sınırları içinde bulunan Kaş, Antalya’ya 192km., Fethiye’ye 106 km. mesafededir. İlçe, 
batıda Eşen Çayı ile Seydikemer’e, doğuda Demre’ye, kuzeyde Elmalı ilçesine komşudur. 
Akdeniz’de ise Meis Adası ile karşı karşıya bulunan Kaş, 70 km. sahil uzunluğuyla coğrafyasının 
bahşettiği ayrıcalığı sergilemektedir.
 )İKLİM
Batı Akdeniz’de bulunan Kaş, karakteristik Akdeniz iklimi 
özellikleri göstermektedir.
KAŞ’A NASIL GİDİLİR?
Kaş’a kara, hava ve denizyolu ile ulaşım yapılmaktadır.
Kaş, Antalya Havaalanı’na 192 km., Dalaman Havaalanı’na ise 160 km. mesafededir. 
Karayolu ile ulaşım genelde otobüsler ve taksilerle yapılmakta olup, turizm beldelerine 
ulaşmak oldukça kolaydır. İstanbul, Ankara, İzmir ve Antalya’dan düzenli olarak otobüs seferleri 
yapılmaktadır.
Denizyolu ile yapılacak seyahatlerde “Mavi Yolculuk” tercih edilmekte olup, Antalya ve Fethiye’den 
kiralık ya da özel teknelerle seyahat olanakları alternatifler arasındadır.
Kalkan
Kaş Şehir Merkezi
 )KAŞ’IN ARKEOLOJİK ZENGİNLİĞİNDEN ÖNCE LİKYALILARI TANIYALIM
Montesquieu “Eğer mükemmel bir konfederasyon cumhuriyet örneği vermem gerekse Likya’yı 
gösteririm (De L’Esprit des Lois.1748)” demiştir. Bu saptama, tüm dünyanın dikkatini çekmiş, 
ABD’nin 1787’de kabul edilen Birleşik Devletler Anayasası’nın biçimlendirilişinde de etkili olmuştur. 
Antalya ve Fethiye körfezleri arasında bulunan Teke Yarımadası’nda yurtlanan Likyalılar, Hitit 
metinlerinde Lukkalar olarak adlandırılmıştır. Likyalıların M.Ö. 2. binyıl gibi erken bir zamanda 
güçlü ulusal bilince sahip oldukları bilinmektedir. Luwilerle akraba olan bu Anadolu halkında, 
“Birlik” kavramı M.Ö. 15. yüzyıl sonlarında Anadolu halklarının Hititlere karşı kurduğu Assuwa 
Konfederasyonu’na girişle görülmektedir. Kadeş’te Mısırlılara karşı Hititlerin yanında olmaları, 
Homeros’un İlyada Destanı’nda Akha Hellenlerine karşı Troyalıların yardımına koşmaları, bu 
bilincin “Anadolu bütünlüğüne” genişleyen somut göstergesidir. M.Ö. 540 dolaylarında Perslere Denizyolu ile yapılacak seyahatlerde “Mavi 
Yolculuk” tercih edilmekte olup, Antalya 
ve Fethiye’den kiralık ya da özel teknelerle 
seyahat olanakları alternatifler arasındadır.
Yeşilköy Fırnaz Koyu
Büyükçakıl Plajı
 )ANTİK KENTLERİN ARKEOLOJİK ZENGİNLİĞİ 
Günümüzde Teke Yarımadası (doğuda Antalya Körfezi, batıda Fethiye Körfezi arasında)olarak 
anılan bölge (8951 km2’lik alan) Antik Çağ’da Likya (Lycia) olarak tanımlanırdı. Likya’nın doğ uda 
Pamfilya (Antalya ve civarı), batıda Kayra (Muğla ve civarı), kuzeyde Pisidia(Burdur-Isparta çevresi) 
komşusudur. Bölgenin güneyini de Akdeniz çevrelemektedir. Kaş ilçesi, Likya Bölgesi’nin önemli bir 
bölümü olup, güney ucunu meydana getirmiştir. 
Kaş Tiyatrosu (Antiphellos)
 )ANTIPHELLOS (KAŞ)
Antiphellos’un ihtişamını yansıtan en önemli eserler 
arasında, kentin kuzeyinde bulunan kayalara oyulmuş 
mezarlar ile dört bir tarafa serpilmiş Likya lahitleri 
dikkat çekmektedir.Kaya MezarlarıUzun Çarşı’daki Likya Lahdi (Kral Mezarı) Günümüzde Uzunçarşı Caddesi’nde bulunan 
Likya Yazıtlı Anıt Mezar, mimarisi ve estetiği ile 
ziyaretçilerin ilgi odağıdır. M.Ö. 4.yüzyıla tarihlenen 
lahit, halk arasında Kral Mezarı olarak anılmaktadır. 
Tek bloktan oluşan eserin üzerinde, sekiz satırlık 
Likya dilinde kitabe vardır. Ancak yazı bugüne 
kadar çözülememiştir. Lahitlerin en görkemlisi 
olarak tanımlanan mezar kapağının köşelerinde 
bulunan aslan başı motifleri ilgi uyandırmaktadır.
Anadolu’da bulunan denize cepheli tek tiyatro 
olan Kaş Antik Tiyatrosu, sade bir mimariye 
sahiptir. Antiphellos’un önemli eserleri arasında 
bulunan yapı, M.Ö. 1.yüzyıla tarihlenmektedir. M.S. 
2. yüzyılda onarım gören tiyatronun 4 bin kişilik 
seyirci kapasitesi bulunmaktadır. Sahnesi olmayan 
tiyatro, 26 basamaktan oluşmaktadır. Yapı, 
masmavi deniz manzarasına sahip olup, bu durum 
oldukça etkileyici bir görsel şölen sunmaktadır. 
Antik Tiyatro 2010 yılında restore edilmiştir.
Kaş Tiyatrosu’nun kuzey-doğu yönünde ise 
Akdam olarak tanımlanan ev tipi bir mezar 
bulunmaktadır. Doğal kaya kesilerek yapılmış 
mezar, M.Ö. IV. yüzyıla tarihlenmektedir. 3.5 
metre yüksekliğe sahip mezarın figürleri dikkat 
çekmektedir. Figürlerde 24 kız el ele tutuşarak 
dans etmektedir. Kaş’ta Hastane Caddesi’nde bulunan Tapınağın, dış yüzü muntazam kesme 
taş kullanılarak yapılmıştır. Arkeolojik incelemeler, yapının temel taşlarının Roma Dönemi’nden 
kaldığını göstermiştir.
Yat Limanı girişinde bulunan “Tarihi Su Sarnıcı” M.Ö. 5.yy’a tarihlendirilir. Çeşitli dönemlerde su 
sarnıcı, şarap ve zeytinyağ mahzeni olarak kullanılmıştır. Kayaya oyulmuş ve yedi sütunla tavanı iç 
içe geçmiş blok taşlardan oluşmuştur.
 )KSANTHOS (XANTHOS) 
UNESCO Kültür Miras Listesinde yer alan Ksanthos, Likya’nın en eski başkenti olmasının yanı 
sıra, görkemli yapısı ve tarihteki onurlu mücadelesi ile ziyaretçilerini büyülemektedir.
Tarihe Likya Birliği’nin başkenti olarak geçen Ksanthos, Eşen Çayı’nın doğu kıyısında kurulmuştur. 
Kınık mahallesinde, Kaş’a 45 km. mesafede yer alan antik kent, kültür turlarının en önemli rotaları 
arasındadır. 
Ünlü tarihçi Herodot, Likyalıların Perslerle yaptığı savaşı(M.Ö.545) şöyle anlatmaktadır: “Pers 
ordusu, başında komutanları olduğu halde Ksanthos Ovası’na indiği zaman, Ksanthoslular bitmez 
tükenmez kuvvetlere karşı az sayı ile dövüştüler, yiğitlikte nam saldılar ama yenildiler. Kentlerine 
geri atıldılar. Kadınları, çocukları, hazineleri ve köleleri kaleye doldurdular. Alttan, yandan 
ateşe verdiler. Öyle ki yangın kaleyi yerle bir etti. Bundan sonra birbirlerine korkunç yeminlerle 
bağlanarak düşmana saldırdılar ve Ksanthos’ta oturanların tümü de savaşarak öldüler.” 
Uzmanlar, bir süre sonra başka yerde bulundukları için kurtulan Ksanthosluların kenti yeniden 
kurduklarını; Ksanthoslu Sarpedon’un komutanlığında M.Ö.1200 yılında Troia Savaşı’na katıldığını 
ve Anadolu kenti olan Troia’yı canları pahasına koruduklarını göstermektedir. Arkeolojik 
araştırmalar, pekçok savaş ve yıkım geçiren kentin, M.Ö.475-450’de büyük bir yangın geçirdiğini; Atinalı Komutan Melesandros’un M.Ö.429 tarihinde vergilerine boyun eğmeyerek savaştıklarını ve 
Atina ile tüm ilişkileri bitirdiklerini ortaya koymuştur. Büyük İskender’in Asya Seferi ile M.Ö. 333’de 
yönetim değişikliği yaşayan kent daha sonra Ptolemaiosların(M.Ö.309) ve akabinde de Suriye 
Kralı 3.Antiokhos’un eline geçmiştir. Bölgede oluşturulan görkemli Likya Birliğinin de başkenti 
olan Ksanthos’un konumuyla da önemi artmıştır. Bağımsızlığı için verdiği mücadelelerle tanınan 
Ksanthos, Rodos yönetiminin devraldığı tarihlerde buna karşı koymuş ve mücadelesinin sonunda 
özgürlüğüne kavuşmuştur. Ancak bu özgürlük yine uzun sürmemiş bu kez de Romalılar tarafından 
(M.Ö.42) işgal edilmiştir. İşgal öylesine kanlı ve yıkıcıdır ki kent halkı acımasızca kılıçtan geçirilmiş, 
Likya Akropolisi yıkılıp harap edilmiştir. Geriye kalan Ksanthoslular, Romalıların esareti altına 
girmektense ölmeyi tercih eder ve intihar ederler. Savaştan 1 yıl sonra Roma İmparatoru Marcus 
Aurelius, kentin ve halkın acı durumuna sebep olmaktan dolayı üzüntü duyar, halka dostça davranır 
ve kenti tekrar imar eder. Ksanthos, Bizans Dönemi’nde büyük bir önem kazanarak, Piskoposluk 
Merkezi olmuştur. Daha sonra Arap akınlarının başlaması ile kent ve civarı terk edilmiştir (M.S.7.yy). 
Hikayesi ile dinleyenleri derinden etkileyen Ksanthos’dan günümüze ulaşan arkeolojik eserleri 
tanıyalım. Ksanthos’daki ilk araştırmalar 1838’de İngiliz Charles Fellows tarafından yapılmıştır, ne 
yazık ki görkemli mezar anıtları, Nereidler Anıtı, Harpyler Anıtı, Payave lahdi, Aslanlı Mezar, British 
Museum’a kaçırılmıştır. 
Günümüzde UNESCO Kültür Miras Listesi’nde yer alan Ksanthos (Xanthos), görkemli 
mimarisi ve hikayesiyle ziyaretçilerinde büyük etki bırakmaktadır.
Nereidler Anıtı’ndan günümüze kalan kısım yapının ihtişamı hakkında fikir vermektedir. İon 
planlı ve tapınak tarzında yapılmış olan anıtın sütunları arasında, deniz perileri olan Nereid 
heykelleri yer alıyordu. Kent Surları Roma ve Bizans Dönemleri’nde onarılarak çeşitli ilavelerle 
özellikle kulelerle güçlendirilmiştir. Güneyde, M.Ö. 2. yüzyıla ait Kapı yer alır. Bu kapının arkasında 
İmparator Vespasianus’a ait dor düzenli Zafer Kemeri görülmektedir. Güneybatıda kentin ilk 
kurulduğu yer olan Likya Akropolisi vardır. Artemis’e ait olduğu düşünülen tapınak kalıntıları ile 
bir Bizans Kilisesi Akropolis’te bulunmaktadır. Kuzeydeki Roma Akropolisi’nde ise görkemli bir 
Bizans Bazilikası dikkati çeker. Likya Devri taşlarının kullanıldığı üç nefli bu yapı, uzmanlarca 
muhteşem olarak tanımlanmaktadır. Apsiste koronun yer aldığı basamakları görmek mümkündür. 
Apsisin kuzeyinde ise çokgen planlı, geometrik motifli mermer plakalarla kaplı oda ve havuz 
bulunmaktadır. Kentin Tiyatrosu, Roma Dönemi’ne ait olup, 2. yüzyıla tarihlenmektedir. Doğu ve batı 
yönünde tonozlu girişleri vardır. Tiyatronun yarım daire şeklinde orkestrası ve süslü bir sahnesi 
bulunmaktadır.
Ksanthos (Xanthos)
Antik kentte, birbirinden etkileyici görünüme sahip yan yana 3 anıt dikkat çekmektedir. Bunlardan 
ilki, M.S.1.yy.’a ait Roma Dönemi Kule Mezar Kalıntısı olarak tanımlanmaktadır. Diğeri M.Ö. 4.yy.’a 
tarihlenen yüksek kaideli bir paye üzerine konulmuş, 8.59m. yüksekliği olan Likya Mezar Anıtıdır. 
Arkeolojik kazılarda mezarın içinden M.Ö. 540 yılına ait güreşçi tasvirli bir kabartma bulunmuştur. 
Buda mezarın 2 kez kullanıldığını işaret eder. Üçüncü görkemli anıt ise M.Ö. 480 yılında yapılmış 
olan Harpyler Anıtı’dır. Anıtın boyu 8.87 m. olup, üzerine oturtulduğu gövde ise 5.43 m. yüksekliğe 
sahiptir. Eserin üzerindeki kabartmada bir kral ve çocukları tasvir edilmiştir. Ayrıca Antik kentte, 
M.Ö. 390’a tarihlenen Meridi Lahdi’nin Kaidesi, M.Ö. 480’e tarihlenen Aslanlı Mezar, M.Ö.4.yy.’a 
tarihlenen Dansözler Lahdi ve M.Ö. 4. yüzyılda yapılmış olan görkemli Payave Lahdi’nin Kaidesi 
yer almaktadır.
Harpyler Anıtı Kabartması
Aslanlar LahdiRoma Akropolisindeki Payeli MezarEv Tipi Likya Mezarı
Ev Tipi Likya Mezarı )ULUBURUN BATIĞI
Dünyanın bilinen en eski batığı
Yıl 1982, Bodrum’lu süngerci Mehmet Çakır, Kaş Uluburun açıklarındaki dalışlarından birisinde 
tanışır batıkla. Durumu Bodrum Sualtı Arkeoloji Müzesi’ne bildirir ve Müze hemen müdahale eder. 
60 metre açıkta, sedir ağacından yapılmış yaklaşık 15 metre boyundaki geminin kıç tarafı 44m., 
pruvası ise 52 m.’de bulunmuştur. 
Tüm dünyanın gözü bu araştırmanın üzerindedir. 10 yıl süren sualtı arkeolojik araştırmaları 
muhteşem bir sonuç ortaya koyar. Geç Tunç Dönemi’ne ait olan gemi M.Ö. 14.yüzyıla aittir ve 
muhtemelen Suriye, Mısır ve Kıbrıs’tan aldığı yükü taşırken Kaş Uluburun civarında batmıştır. 
Binlerce dalış göstermektedir ki bu “Dünyanın bilinen en eski batığıdır”. Geminin ana yükünü 365 
bakır külçe, 1 ton kalay külçe ve 100 testi içinde reçine oluşturmaktadır. Gemide bilinen en eski ve 
eksiksiz cam külçeleri de bulunmuştur. Sayıları yüz elliyi geçen yuvarlak, yassı ham külçeler, kobalt 
mavisi, turkuaz ve lavanta renklerindedir. Hayranlık uyandıran buluntular, uzun süren bilimsel 
çalışmaları takiben 1999 tarihinde Bodrum Sualtı Arkeoloji Müzesi’nde sergilenir. Müze, en önemli 
ve özel sergilemesi olarak tanımladığı Uluburun Batığı’nın birebir replikasını, ilk kez görüldüğü 
halini yansıtan deniz tabanı görüntüsü ile ziyarete açmıştır.
Bodrum Sualtı Arkeoloji Müzesi, batığın buluntularına ilişkin bilgileri bizlerle 
paylaşmaktadır. Hazine Odası’nda sergilenen kilden yapılmış çok sayıda kaplar, amforalar ve 
günlük yaşamda kullanılan yemek ve saklama kapları; bunların yanında çeşitli vitrinlerde bol 
miktarda bakır külçeler ve çeşitli cevherler, el aletleri, kılıç, kama gibi korunma ve saldırı aletleri, 
kaba görünümlü sayılabilecek av aletleri, balık tutmak için olta ve zıpkınlar izlenmektedir. Bir 
başka vitrinde ise bu kaba işçiliğe tezat çok ince işçilik gösteren Mısır heykelciği de gözümüze 
çarpmaktadır. İlk ahşap kitap örneği büyük olasılıkla alış veriş envanterini veya bir hediye 
sertifikasını saklamaktaydı. 
Ticarette kullanılan çeşitli mühürler, süs eşyaları ve bir benzeri Suriye’de bulunan altın çıplak 
tanrıça temalı kolye, şarap kadehi ve altın ziynet eşyaları göz alıcıdır. Eserler arasında bulunan 
mühürlerden en özeli, Mısır Kraliçesi Nefertiti’nin eşsiz altın mühürü’nün bulunması olup, nadide bir 
parça olarak sergilenmektedir. Külçeler, kilden yapılmış gösterişli süs eşyaları ve eksik parçaları 
bulunamamış kil kapların yanı sıra, başka bir vitrinde ise fildişi ve su aygırı dişinden süs eşyaları 
yer almaktadır. 
 )KAŞ’DA GÖRMENİZ GEREKEN ETKİLEYİCİ YERLER
 )KALKAN (KALAMAKİ)
Turkuaz denizin güzel bir koyla buluştuğu Kalkan, Kaş’ın en güzel mahalleleri arasındadır. 
Mavi Yolculuk turlarının uğrak noktası durumundaki Kalkan Yat Limanı, teknelerin ihtiyaçlarını 
karşılayacak gelişmiş donanımlara sahiptir. Tekneler, dik bir burun gibi denize uzanan yedi burnu 
geçtikten sonra, emin bir liman konumunda bulunan Kalkan Yat Limanı’na sığınmaktadırlar. Burada 
güvenle dinlenen tekneler harekete hazır hale geldiklerinde gitmek istemezler. Çünkü deniz 
turkuaz ve tertemizdir. 
Kıyıda uzanan nefis kumsal ve mavi deniz insanı tutkuyla kendine çeker. Yazlıkların bol miktarda 
görüldüğü Kalkan’da beğeninize uygun tipte 
evleri kiralayıp, istediğiniz süre kalabilirsiniz. 
Evlerin büyük bir kısmı villa tipi müstakil, 
havuzlu olup, mimaride özgün Kalkan Evleri 
favori evler arasındadır. Geleneksel yapıları ile 
turistlerin büyük ilgisini çeken kırmızı ve mor 
begonvillerin bezediği evler, otantik görünümü 
ile de konuklarını özenle ağırlamaktadır. Kalkan 
sokaklarında dolaşırken korunan bitki dokusunun 
yanı sıra, evcil hayvanlar da dikkatinizi çekecektir. 
Kalkan’ın ev sahibi edasıyla ziyaretçilere eşlik 
ederler ve fotoğraflarda tatlı anılara dönüşürler.Kalkan Limanı, teknik donanımlarının yanı sıra, rengârenk yatlar ve tekneler sayesinde 
ziyaretçilerine görsel bir şölende de sunmaktadır. Özellikle tur teknelerinin arka arkaya ayrılış 
saatleri, kıyıdan izlenmeye değer bir manzara oluşturmaktadır. 
Turistlerin büyük ilgi gösterdiği Güvercinlik Deniz Mağarası, Kalkan’a 2 km mesafededir. 
Güvercinleriyle tanınan mağaraya tekne gezileriyle veya şahsi teknelerle gitmek mümkündür. Hem 
tekneyle yapılan turun tadı, hem de mağaranın gizemli doğal yapısı etkileyicidir. Kalkan’da plajların 
güzelliği ve aktiviteleri turistlerin vazgeçilmezidir. Denizin berraklığının yanı sıra, güneş ve kumsal 
birleşerek eğlenceli bir tatil alternatifi sunmaktadır. 
Deniz keyfinizi, plaj kafelerinde sunulan doğal meyvelerle hazırlanmış soğuk içeceklerle serinliğe 
dönüştürebilirsiniz. Kalkan’da keyifli yemek molalarınız olacaktır. Restoranların deniz ürünleri 
mönüsü oldukça lezzetli ve çeşitlidir. Gündüz içinde serinlediğiniz turkuaz deniz, akşam size pek 
çok seçenek sunarak, damağınızda unutulmaz tatlar bırakacaktır. Deniz ürünlerinin yanı sıra 
Akdeniz Mutfağı’nın pek çok güzel yemeklerini tadabileceğiniz Kalkan’da salataların ve tatlıların 
yeri ayrıdır. Sıcak yaz günlerinin ve gecelerinin değişmez tatlısı olan dondurma yörenin taze 
meyvelerinden ve sütlerinden yapılmaktadır. Geleneksel hamur tatlılarının ve sütlü tatlıların 
yanında sunulan bu lezzetle serinlemeniz garantili ve keyiflidir. 
Alışveriş mekânları ise genellikle rengârenk ürünlerle dolu olup, karar vermenizi zorlaştıracaktır. 
Her türlü ürünü bulabileceğiniz dükkânlarda deri, altın ve dokuma el işi ürünler tercih edilmektedir.
Kalkan’da geceler oldukça eğlenceli ve hareketlidir. Birbirinden modern barların ve diskoların 
bulunduğu turistik beldede her zevke uygun eğlence olanakları sunulmaktadır. Bir yandan 
müzik dinlerken bir yandan içeceklerinizi yudumlayarak, Kalkan sahilinin ve mehtabın tadını 
çıkarabilirsiniz. 
Kalkan Çarşı
Caretta-Caretta )PATARA (GELEMİŞ)
Tanrı Apollon’un doğum yeri Patara, 
muhteşem plajı, çölleri andıran kum tepeleri, 
antik kenti, Caretta-Caretta’ları ile göz alıcı 
bir destinasyon……
Benzersiz görsel şöleni ile Patara Plajı, 18 km. 
uzunluğu (en dar 280m. en geniş bölümü 1500m. 
ulaşan ölçümü) ile Türkiye’nin en uzun kumsalına 
sahip plajıdır. Denizin, güneşin keyfini kumsalıyla 
bütünleştiren ve tüm dünyanın bakir güzellikleri 
arasında bulunan Patara Plajı, Caretta-Caretta 
deniz kaplumbağalarının üreme alanıdır. Çevre 
ve Orman Bakanlığı’nca ‘Özel Çevre Koruma 
Bölgesi’ ilan edilen Patara Plajı’nda Caretta-
Caretta’ların üreme dönemleri ilgi odağıdır. 
Uzmanlar kaplumbağaların ekolojik ortamlarının 
devamı için, koruma tedbirlerini titizlikle 
uygulamakta, ziyaretçiler de bu bilinçle çeşitli 
evreleri gözlemlemektedir. 
Patara, ziyaretçilerine keyifli turistik olanaklar 
sunarken, onları rahat ettirecek konaklama 
seçenekleri de hazırlamıştır. Patara’da 
modern ve otantik pek çok konaklama tesisi 
bulunmaktadır. Otel, motel ve pansiyonlar 
konaklama hizmetinin yanı sıra, Akdeniz 
Mutfağı’nın zengin mönülerini de sunmaktadır. 
Birbirinden lezzetli yemekleri Patara’nın pek 
çok restoranında tadabilir, gün batımında eşsiz 
manzarayı izlerken denizin kokusuyla kendinizi tazeleyebilirsiniz. 
Patara gezinizi unutulmaz kılmak, gezi hatıraları almak isterseniz, alışveriş mekanları zengin 
ürün seçenekleri ile sizleri beklemektedir. Çeşitler arasında seçim yapmak hem zor, hem de keyifli 
olacaktır. 
Doğal güzelliği ile ziyaretçilerini büyüleyen Patara’nın arkeolojik değerleri yüzyıllardır zengin 
bir hazineye dönüşmüştür. Mitolojide Tanrı Apollon’un doğduğu yer olarak tanımlanan Patara, 
Kaş’a 41 km. mesafede bulunmaktadır. Kaynaklarda kentin isminden ilk kez ünlü tarihçi Heredot’un 
söz ettiği görülür. Göz alıcı mimarisi ile dikkat çeken antik kent, limanın doğu yakasında geniş 
bir alana yayılmıştır. Uzmanlar, Eşen Çayı’nın(Ksanthos), yaklaşık 130 kilometrelik yolculuğunu 
Patara kumsalında tamamladığını ve buradan Akdeniz’e karıştığını belirtmektedirler. Eşen Çayı’nın 
getirdiği alüvyonlar, Patara Limanı’nı zamanla doldurmuş ve denize yaklaştıkça daha kumlu hale 
gelmiştir. Günümüzdeki çölleri andıran ilgi çekici kum tepeleri görünümü böylece oluşmuştur. Yapılan bilimsel araştırmalar kentin tarihini M.Ö.6. ve 5.yüzyıla kadar götürmektedir. Tarihte 
büyük önem taşıyan Patara, Bizans Dönemi’nde de bu önemi korumuştur. Tüm dünyanın ‘ Noel 
Baba’ olarak andığı Saint Nicholas, Patara doğumludur. Hz. İsa’nın havarilerinden Saint Paul, 
Patara’dan gemiye binerek yola çıkmış ve Roma’ya gitmiştir. Kent, Erken Hıristiyanlık Dönemi’nde 
Piskoposluk Merkezi olarak karşımıza çıkmaktadır.
Patara Antik Kentinde bulunan yapıların bir kısmı, zamanın aşındıran sürecine direnmiş ve 
günümüze ulaşmıştır. 
Kentin girişinde Likya Tipi Roma Devri Mezar Anıtları yer almaktadır. Zafer Takı üç gözden oluşan 
etkileyici mimarisi ile sizleri karşılar. Hurmalık Hamamı ve Üç Nefli Liman Kilisesi’nin kalıntıları 
görülmeye değerdir. Yakın dönemdeki kazılarda bulunan Yol Kılavuzu, Patara’nın etkileyici eserleri 
arasında dikkat çekmektedir. Arkeologlar bunun dünya karayollarının en eski ve en kapsamlı yol 
levhası olduğunu ve Likya şehirleri arasındaki mesafeyi gösterdiğini belirtmektedirler. Yapım tarihi 
M.S.69-79 olarak belirtilen Vespasianus Hamamı döneminin özelliklerini yansıtmaktadır. Tarihi 
hamamın yanında bulunan patikadan ilerlediğinizde Patara’nın Mermer Döşeli Ana Caddesi dikkat 
çeker. Döneminin önemli yapıları arasında bulunan Bizans Kalesi ise, Caddenin ilerisinde bulunan 
geniş duvarları ile heybetini sergilemektedir. Kalenin doğusunda yer alan Korinth Tapınağı ve batı 
ucundaki Bizans Kilisesi, antik kent ziyaretinizi keyifli bir zenginliğe dönüştürecektir.
Yıllar boyunca kumların gizlediği görkemli Patara Tiyatrosu arkeolojik çalışmalar sonucunda 
kumlardan temizlenmiş ve ziyaretçileri ile buluşmuştur. Yaklaşık 10.000 kişilik kapasitesi olan 
tiyatro M.Ö. 2. yüzyılda yapılmıştır. 
Roma imparatoru Neron tarafından yaptırılan ve hayatta kalabilmiş dünyanın bilinen en eski 
Deniz Feneri Patara’da bulunmaktadır.Yapılan kazılar sonucunda ortaya çıkarılmış ve yüksekliği 11 
metredir. Kitabesi mevcuttur.
Etkileyici bir yapıya sahip olan Meclis Binası, dikdörtgen bir temel üzerinde yükselmektedir. 
1500 kişilik yapı, Asia Eyaletinin başkenti Ephesos’dakiyle kıyaslanabilecek ölçüleriyle (42,80 x 
30,60 m.) dikkat çeker. Sardesli Dionysos’a ait bir yazıt, Meclis Binası’nın üstünün ahşap bir çatı 
ile örtüldüğüne ilişkin bilgi vermektedir. Bilimsel araştırmalar, yapının ana girişlerinin kuzey ve 
güney yönlerinde olduğunu; üst oturma sıralarına rahatlıkla ulaşmak için aynı yönlerde merdiven 
çıkışları da bulunduğunu ve doğu yüzden açılan iki küçük giriş kapısının da yönetim kadrosu için 
olabileceğini belirtmektedir. Mermer döşeli küçük orkestra mekânı, Meclis Binası’nın merkezinde 
yer alır ve önünde sahne binası ile konuşmaların yapıldığı ahşap platform bulunur. Binanın oturma 
sıraları yerel kireç taşından yapılmış olup, yarım çember oluşturacak şekilde yerleştirilmiştir. 
Meclis Başkanı’nın oturduğu taht, yuvarlatılmış biçimiyle de farklılık göstermekte ve diğer oturma 
sıralarından daha yüksekte bulunmaktadır. Binanın aydınlatmasını zeminden 4 m. yükseklikten 
başlayan ve doğu cepheye açılan üç pencere sağlamaktadır. Mimarinin önemi şöyle vurgulanmıştır: 
“Yakınçağ tarihçileri ve araştırmacıları tarafından işleyişi ve anayasası çağdaş batı yönetimlerine 
örnek gösterilen Likya Birliği, antik dünyada tektir. İşte antik çağların bu en mükemmel 
demokrasisine hizmet veren Patara Meclis Binası; bir kısmı yerinde, bir kısmı kazıyla gün yüzüne 
çıkarılan ve kalanı da Doğu Roma Suru içinde devşirme olarak duran kendi özgün malzemesiyle 
ayağa kaldırılmalıdır.” Günümüzde Patara Meclis Binası’nın orijinaline uygun restorasyon 
çalışmaları büyük bir özenle yapılmakta olup, antik kent özverili, keyifli ve heyecanlı gelişmelere 
her gün bir yenisini eklemektedir. 
